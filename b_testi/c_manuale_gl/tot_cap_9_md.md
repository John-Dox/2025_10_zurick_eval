Ricevuto. Ho compreso l'importanza di questo passaggio e la necessità di un'accuratezza assoluta.

Procedo con la trascrizione finale del blocco definito (da pagina 305 alla fine del primo paragrafo di pagina 313), utilizzando le immagini come unica fonte di verità e il file `.txt` fornito come guida per garantire la completezza.

***

### **CAPITOLO 9**
### **Il Parlamento italiano nell'Unione Europea**

In questo capitolo si offre una lettura dei «poteri europei» del Parlamento italiano. Premessi cenni sul «primato» delle fonti dell'Unione Europea, si esaminano le competenze attribuite ai Parlamenti nazionali in particolare dal trattato di Lisbona. Per poi vederne le ricadute sulle procedure parlamentari, tanto nella «fase ascendente» (quella di formazione del diritto dell'Unione Europea), quanto nella «fase discendente» (quella di recepimento-attuazione), alla luce delle innovazioni introdotte dalla legge n. 234 del 2012. Tutto ciò nella consapevolezza che i processi decisionali euronazionali sono in realtà processi continui, complessi e articolati: in cui il Parlamento italiano, se vuole far sentire la propria voce, si deve esprimere in modo informato, chiaro, coerente e il più possibile tempestivo.

### **1. IL PRIMATO DELLE FONTI DELL'UNIONE EUROPEA**

Quella europea è una dimensione sempre più presente nell'attività parlamentare. Dalla semplice appartenenza a una, seppure atipica, organizzazione internazionale, si è arrivati, come ha efficacemente detto la Corte costituzionale, a un'«incorporazione dell'ordinamento giuridico italiano in un sistema più vasto, dai cui organi deliberativi possono promanare norme vincolanti, *omisso medio*, per tutte le autorità interne degli Stati membri» (sentenza n. 348 del 2007). L'Italia, infatti, come ha affermato la medesima sentenza, sintetizzando un lungo e non sempre rettilineo cammino giurisprudenziale, «con l'adesione ai trattati comunitari è entrata a far parte di un ordinamento più ampio, di natura sovranazionale, cedendo parte della sua sovranità, anche con riferimento al potere legislativo, nelle materie oggetto dei trattati medesimi, con il solo limite dell'intangibilità dei principi e dei diritti fondamentali garantiti dalla Costituzione».

La prevalenza del diritto dell'Unione Europea, secondo la giurisprudenza costituzionale (a partire dalla sentenza n. 170 del 1984), si afferma attraverso lo strumento della non applicazione delle norme interne confliggenti (non importa se anteriori o successive rispetto alle norme europee). Tale non applicazione è affidata al giudice comune, garantendosi così la diretta efficacia nell'ordinamento nazionale del diritto comunitario prodotto da fonti - i regolamenti - che, secondo i trattati (art. 288 TFUE), sono dotati di effetti obbligatori in tutti i loro elementi e direttamente applicabili. Analoghi effetti la Corte di giustizia dell'Unione Europea e la Corte costituzionale (sentenza n. 113 del 1985) riconoscono, limitatamente ai rapporti fra autorità pubbliche e privati, alle direttive che contengono prescrizioni incondizionate e sufficientemente precise (cosiddette direttive «dettagliate») e il cui termine di recepimento nell'ordinamento interno sia scaduto, nonché alle pronunce della medesima Corte di giustizia.

Per gli atti dell'Unione diversi dai regolamenti è necessario il loro recepimento in atti normativi interni: in fonti (leggi, regolamenti governativi o ministeriali), cioè, che risultino adeguate a garantire un pieno dispiegamento degli effetti dell'atto dell'Unione Europea. La trasposizione fedele, completa e puntuale del diritto dell'Unione è dunque un obbligo previsto dai trattati (e il correlato di un adeguato apparato sanzionatorio), ma anche - per effetto dell'art. 11 e dell'art. 117, commi 1 e 5, Cost. - un'esigenza costituzionale.

Quando si parla di diritto dell'Unione Europea, si fa riferimento a una congerie di fonti, frutto di una pluralità di procedure che si sono stratificate nel tempo e che il trattato di Lisbona (seppure in misura meno ambiziosa rispetto a quanto previsto dal trattato costituzionale) ha cercato di organizzare: il diritto primario, costituito dai trattati istitutivi (e dalle loro successive modifiche), classiche fonti di diritto originarie, al quale si affianca una miriade di altri accordi internazionali; le fonti di diritto derivato, costituite anzitutto da regolamenti e direttive, e anche da decisioni (che peraltro hanno in genere portata individuale); e, fino a una serie di altri atti, come le raccomandazioni (che pur chiamandosi così, nei fatti, in alcuni casi possono avere un contenuto molto incisivo sulla vita degli ordinamenti nazionali, come ad esempio le raccomandazioni adottate nell'ambito delle procedure del cosiddetto «semestre europeo»: *cfr. supra*, cap. VIII, par. 6.7), i pareri, le stesse sentenze della Corte di giustizia, le comunicazioni interpretative, le linee-guida, gli orientamenti e i programmi d'azione della commissione (in genere ricompresi sotto l'ambigua etichetta di *soft law* [Poggi 2007; Benacchio 2007]).

### **2. I PARLAMENTI NAZIONALI DOPO IL TRATTATO DI LISBONA**

#### **2.1. I poteri europei dei Parlamenti nazionali**

Il trattato di Lisbona, entrato in vigore il 1° dicembre 2009, inserisce nel TUE un articolo espressamente dedicato ai Parlamenti nazionali: l'art. 12. Un articolo collocato tra i primi, all'interno del titolo contenente «Disposizioni relative ai principi democratici», il quale riprende una serie di norme comprese nella prima parte del trattato costituzionale, salvo proprio l'art. 12, che è di nuovo conio e costituisce una delle novità della Conferenza intergovernativa che si è chiusa a Lisbona nel dicembre 2007.

In questo titolo si trova l'importante affermazione per cui «il funzionamento dell'Unione si fonda sulla democrazia rappresentativa» (art. 10). Secondo la lettera del trattato ai Parlamenti nazionali non spetta, nel circuito della democrazia rappresentativa dell'Unione, il ruolo principale, dal momento che, come precisa il medesimo art. 10, «i cittadini sono direttamente rappresentati, a livello dell'Unione, nel Parlamento europeo». La capacità rappresentativa del Parlamento europeo è stata messa in discussione dalla celebre pronuncia del Tribunale costituzionale tedesco del 30 giugno 2009, secondo la quale, «contrariamente a quanto la lettera dell'art. 10 paragrafo 2 del TUE sembra pretendere, il Parlamento europeo non è un organo che rappresenta un popolo europeo Sovrano» (*cfr. anche supra*, cap. I, par. 1). Secondo il Tribunale costituzionale tedesco, dunque, l'Unione resta «un'associazione di Stati sovrani che deve operare nel rispetto del principio delle competenze di attribuzione». Conseguentemente, sempre ad avviso del Tribunale costituzionale tedesco, per l'azione dell'Unione «è sufficiente la legittimazione proveniente dagli Stati membri che è mediata principalmente dai Parlamenti e dai Governi nazionali e (solo) integrata e sostenuta dal Parlamento europeo».

In questa prospettiva (nella quale, esclusa la dimensione federale, continuano a rimanere gli Stati i «padroni dei trattati») i Parlamenti nazionali sono l'essenziale fonte di legittimazione delle decisioni europee, innanzitutto ratificando i trattati e poi indirizzando e controllando i rispettivi Governi: quindi sono capaci di influenzare la posizione ufficiale dei rispettivi Governi nel Consiglio, legittimandoli, tanto più contribuiscono alla legittimità delle decisioni del Consiglio stesso [Olivetti 2012b]. Ma allo stesso tempo, proprio per far fronte allo strutturale *deficit* democratico dell'Unione, il trattato di Lisbona ha attribuito direttamente ai Parlamenti nazionali, indipendentemente dai rispettivi ordinamenti costituzionali, una serie di poteri inserendoli direttamente nel circuito rappresentativo dell'Unione Europea. Si tratta di una chiara manifestazione del diritto costituzionale dell'Unione, che è un diritto necessariamente composito e spiccatamente procedurale [Manzella 2003b; Berti 2007]. Ed è così che il diritto dell'Unione può essere l'immediato fondamento di nuove procedure parlamentari non solo del Parlamento europeo, ma anche - ed è qui la novità - dei Parlamenti nazionali. Procedure disciplinate in modo significativamente diverso nei vari Paesi dell'Unione.

Se lo scopo originario dell'art. 12 TUE era innanzitutto quello di raggruppare
simbolicamente disposizioni sparse nei trattati, il risultato conseguito è in sé
più ambizioso. I Parlamenti nazionali, pur non rientrando formalmente tra
le vere e proprie istituzioni dell'Unione Europea, divengono interlocutori
diretti delle istituzioni dell'Unione.
Ai Parlamenti nazionali, per effetto di precise disposizioni contenute nei trat-
tati e nel protocollo n. 1, sono trasmessi non solo i documenti di consultazione
della Commissione, ma anche tutti i progetti di atti legislativi dell'Unione.
Così, l'ordinamento europeo, se non può certo forzare i Parlamenti nazionali
a essere più attivi, è tuttavia in grado, fornendo direttamente un completo
flusso informativo (superando il tradizionale schermo di tipo internaziona-
listico rappresentato dai Governi), di stimolare i Parlamenti a esercitare un
controllo più stretto sui rispettivi Governi [Kiiver 2006; 2012].

> QUADRO 9.1
> **I Parlamenti nazionali nel trattato di Lisbona**
>
> I Parlamenti nazionali contribuiscono attivamente al buon funzionamento dell'Unione:
> a) venendo informati dalle istituzioni dell'Unione e ricevendo i progetti di atti legislativi europei in conformità del protocollo sul ruolo dei Parlamenti nazionali nell'Unione Europea;
> b) vigilando sul rispetto del principio di sussidiarietà secondo le procedure previste dal protocollo sull'applicazione dei principi di sussidiarietà e proporzionalità;
> c) partecipando, nell'ambito dello spazio di libertà, sicurezza e giustizia, ai meccanismi di valutazione ai fini dell'attuazione delle politiche dell'Unione in tale settore, in conformità dell'art. 70 del trattato sul funzionamento dell'Unione Europea, ed essendo associati al controllo politico di Europol e alla valutazione delle attività di Eurojust, in conformità degli artt. 88 e 85 di detto trattato;
> d) partecipando alla procedura di revisione dei trattati in conformità dell'art. 48 del presente trattato;
> e) venendo informati delle domande di adesione all'Unione in conformità dell'art. 49 del presente trattato;
> f) partecipando alla cooperazione interparlamentare tra Parlamenti nazionali e con il Parlamento europeo in conformità del protocollo sul ruolo dei Parlamenti nazionali nell'Unione Europea.
>
> Se lo scopo ordinario dell'art. 12 TUE era innanzitutto quello di raggruppare simbolicamente disposizioni sparse nei trattati, il risultato conseguito è in sé più ambizioso. I Parlamenti nazionali, pur non rientrando formalmente tra le vere e proprie istituzioni dell'Unione Europea, divengono interlocutori diretti delle istituzioni dell'Unione.
> Ai Parlamenti nazionali, per effetto di precise disposizioni contenute nei trattati e nel protocollo n. 1, sono trasmessi non solo i documenti di consultazione della Commissione, ma anche tutti i progetti di atti legislativi dell'Unione. Così, l'ordinamento europeo, se non può certo forzare i Parlamenti nazionali a essere più attivi, è tuttavia in grado, fornendo direttamente un completo flusso informativo (superando il tradizionale schema di tipo internazionalistico rappresentato dai Governi), di stimolare i Parlamenti a esercitare un controllo più stretto sui rispettivi Governi [Kitver 2006; 2012].

#### **2.2. La vigilanza sul rispetto del principio di sussidiarietà (e il cosiddetto «dialogo politico»)**

Sui progetti di atti dell'Unione, ciascuna Camera di ogni Parlamento nazionale singolarmente considerata - a prescindere dalla sussistenza o meno di un rapporto fiduciario con il rispettivo Governo e delle procedure che nell'ambito di questo rapporto possono delinearsi - è chiamata direttamente dai trattati europei, e in particolare dal protocollo n. 2 annesso al trattato di Lisbona (sull'applicazione dei principi di sussidiarietà e proporzionalità), a svolgere una funzione di «vigilanza» preventiva circa il rispetto del principio di sussidiarietà.

Ogni Camera, infatti, ricevuti i progetti di atti legislativi, ha a disposizione otto settimane per analizzare questi progetti e formulare pareri contenenti il rilievo circa il rispetto del principio di sussidiarietà (formulando un cosiddetto *early warning*, in genere tradotto come «allerta precoce»). Otto settimane nelle quali il progetto non può essere iscritto all'ordine del giorno del Consiglio o del Parlamento europeo ai fini della sua adozione.

Di questi pareri le istituzioni europee tengono conto nella misura in cui lo ritengono opportuno (impregiudicato che la Commissione si sia previamente ritirata, di propria iniziativa legislativa). Ma, qualora i rilievi siano condivisi da un certo *quorum* dei Parlamenti nazionali - calcolato prescindendo completamente dalla popolazione di ciascuno Stato membro -, essi producono un effetto giuridico, nel senso di obbligare a un riesame o, in alcuni casi e ad alcune condizioni, nel senso di permettere di bloccare la decisione.

In particolare, se i rilievi sono fatti propri da almeno un terzo dei Parlamenti nazionali (un quarto nel caso dello spazio di libertà, sicurezza e giustizia), il progetto di atto deve essere riesaminato dalla Commissione (o, se del caso, dalle altre istituzioni) e, al termine di tale riesame, la decisione (modificarlo, ritirarlo o mantenerlo) va motivata sul punto (cosiddetto «cartellino giallo»). Entrato in vigore l'atto normativo, i Parlamenti nazionali (o ciascuna Camera) possono chiedere ai loro Governi, in conformità con il rispettivo ordinamento giuridico interno, di ricorrere alla Corte di giustizia invocando una violazione del principio di sussidiarietà.

A questo meccanismo, già elaborato dalla seconda Convenzione europea e detto «cartellino giallo», il trattato di Lisbona ha aggiunto un'altra previsione (contenuta nel comma 3 dell'art. 7 del protocollo n. 2), detta «cartellino arancione». Qualora vi sia una maggioranza semplice dei Parlamenti nazionali che formuli «pareri motivati» sul mancato rispetto del principio di sussidiarietà da parte di un progetto di atto legislativo esaminato secondo la procedura legislativa ordinaria, la Commissione può mantenere la propria proposta di atto legislativo solo motivandone le ragioni. E in tal caso il Consiglio e Parlamento europeo - e cioè le due istituzioni titolari del potere legislativo dell'Unione - dovranno specificamente valutare la compatibilità della proposta con il principio di sussidiarietà, tenendo conto dei pareri motivati dei Parlamenti nazionali e della Commissione. Il Consiglio potrà, a maggioranza del 55% dei propri membri, bloccare il procedimento, votando una sorta di pregiudiziale di sussidiarietà che impedisce l'ulteriore esame della proposta. Lo stesso potrà fare il Parlamento europeo, con un voto a maggioranza semplice.

Si è così introdotta una rilevante novità nel sistema istituzionale europeo, tradizionalmente caratterizzato dal monopolio del potere di iniziativa in capo alla Commissione europea, sistema che affida ai soli Governi la rappresentanza degli interessi degli Stati membri. Con la nuova disciplina, invece, Consiglio e Parlamento europeo possono imporre il ritiro dell'iniziativa della Commissione, su impulso delle maggioranze dei Parlamenti nazionali, e comunque per effetto di una decisione approvata dal Consiglio o dal Parlamento con le stesse maggioranze necessarie alle due istituzioni per approvare gli atti normativi nella procedura legislativa ordinaria.

Proprio questa serie di requisiti riduce sostanzialmente la portata pratica del meccanismo descritto, il quale non è - volutamente - nelle condizioni di frenare, da solo, il processo decisionale europeo: senza una maggioranza nel Consiglio e nel Parlamento europeo, infatti, nessuna proposta può essere approvata [Olivetti 2012b].

L'esercizio di questo nuovo potere affidato ai Parlamenti è stato variamente disciplinato negli ordinamenti nazionali. Molti Parlamenti si sono orientati nel senso di attribuire l'espressione dei pareri motivati alle commissioni specializzate negli affari europei; altri l'hanno posta in capo alle commissioni di merito; altri ancora hanno richiesto il coinvolgimento delle aule [per un quadro comparativo, cfr. Hefftler *et al*. 2015].

In Italia la materia, prima di trovare una disciplina stabile nella sede propria (i regolamenti parlamentari), è stata oggetto di un semplice riferimento contenuto nell'art. 8 della legge n. 234 del 2012, ispirato alla ragionevole esigenza che il Governo venga coinvolto nel controllo di sussidiarietà, in modo da evitare, dove possibile, che le Camere assumano su questioni europee posizioni diverse da quelle del Governo [Esposito 2013].

Alla Camera un parere della giunta per il regolamento del 6 ottobre 2009, poi precisato e integrato dal successivo parere del 14 luglio 2010, ha attribuito, in esclusiva (senza cioè il coinvolgimento della commissione di merito, che resta invece competente per gli altri profili), alla commissione politiche dell'Unione Europea la verifica della conformità al principio di sussidiarietà dei progetti di atti legislativi europei [Esposito 2009], su richiesta di un quinto dei componenti della commissione o di un decimo dei componenti dell'Assemblea. Il documento motivato, contenente la valutazione (positiva o negativa) dei profili di sussidiarietà, può essere rimesso all'esame dell'Assemblea.

Al Senato, entrato in vigore il trattato di Lisbona, si è scelto in un primo momento, in via sperimentale, di far rifluire il controllo sulla sussidiarietà nella procedura ordinaria per l'esame dei progetti di atti dell'Unione Europea di cui all'art. 144 r.S. [Capuano 2011]. La riforma del regolamento approvata nel dicembre del 2017, sul finire della XVIII Legislatura, ha disciplinato in modo compiuto la materia attribuendo alla 14ª commissione permanente (similmente a quanto avviene alla Camera) una competenza esclusiva nella valutazione del rispetto del principio di sussidiarietà (e anche di proporzionalità) degli atti legislativi dell'Unione Europea (art. 144, commi 1 e 5, r.S.). Le commissioni permanenti (cui gli atti preparatori della legislazione europea sono assegnati per l'esame di merito) possono rilevare questioni attinenti al rispetto dei principi di sussidiarietà e di proporzionalità, ma devono in questo caso segnalarle alla commissione per le Politiche dell'Unione Europea, rimettendone alla stessa l'esame. Sul punto la stessa 14ª commissione può pronunciarsi in via definitiva, ma anche rinviare l'esame all'Assemblea se lo richiedono o il Governo o un quinto dei componenti della stessa 14ª commissione (art. 144, comma 5 *ter*, r.S.).

> QUADRO 9.2
> **I primi tre cartellini gialli e la dibattuta natura dell'*early warning system***
>
> Il carattere per più versi innovativo della procedura sul controllo del principio di sussidiarietà è all'origine di vivaci discussioni tra gli studiosi e anche tra le istituzioni coinvolte. Si discute, in primo luogo, intorno alla ratio dell'*early warning system*: secondo alcuni, infatti, esso rappresenterebbe un ulteriore freno al già complesso processo decisionale dell'Unione, se non addirittura un'involuzione europea [Marrella 2010; Mastroianni 2010]; secondo altri, invece, si tratterebbe di un arricchimento della democrazia dell'Unione e di una misura volta a rafforzare l'efficacia del principio di sussidiarietà [Cartabia 2007; Villani 2009; Bellamy e Kröger 2014]. In secondo luogo, circa la natura del controllo, che ad avviso di alcuni sarebbe prettamente giuridico (e non politico) [Fabbrini e Granat 2013], mentre altri ne evidenziano il carattere esclusivamente o prevalentemente politico [Cygan 2013; Goldoni 2014; Jančić 2015; Cooper 2017a]. In terzo luogo, circa la sua titolarità, potendosi interpretare come strumento, essenzialmente individuale, affidato cioè a ciascun Parlamento nazionale (o persino a ciascuna Camera), oppure come esercizio soprattutto collettivo (visto che produce effetti giuridici solo se un cospicuo numero di Parlamenti vi fanno ricorso: cfr. anche *infra*, par. 2.4). Controversi sono altresì, in quarto luogo, il parametro da utilizzarsi (solo il principio di sussidiarietà o anche la base giuridica, il principio di proporzionalità, o persino il merito?); e, in quinto e ultimo luogo, le modalità di collegamento con altri istituti che coinvolgono i Parlamenti nazionali nel processo decisionale dell'Unione (ossia con le sedi della cooperazione interparlamentare e con il cosiddetto «dialogo politico»).
> Queste contrapposizioni, evidentemente, si riflettono anzitutto sulla valutazione complessiva dell'istituto, il quale ad avviso di alcuni [Raunio 2007] rappresenterebbe una perdita di tempo, sia per i parlamentari, sia per gli studiosi (che, in effetti, forse attratti dalla novità dell'istituto, vi hanno dedicato una notevole attenzione [Crune 2017; Granat 2018]); mentre altri ne apprezzano l'efficacia, se non altro al fine di accelerare i processi di europeizzazione di alcuni Parlamenti e il grado di coinvolgimento dei parlamentari nazionali nella definizione delle politiche europee [Fromage 2017]. Le medesime contrapposizioni ovviamente si ripropongono quando si ragiona delle prospettive dell'istituto, che secondo alcuni sarebbero da potenziare, introducendo ulteriori ipotesi di cosiddetto «cartellino verde» (o «dialogo politico rafforzato»), consistente in una sorta di preiniziativa legislativa dei Parlamenti nazionali, già sperimentata nella prassi a partire dal 2015; e/o il cosiddetto «cartellino rosso», configurato, ad esempio, come la possibilità, per la maggioranza dei Parlamenti nazionali, di bloccare l'*iter* di un'iniziativa legislativa europea.
> Fin qui, a ogni modo, sono stati solo tre i casi in cui si è raggiunta la soglia necessaria per emettere un «cartellino giallo» (mentre il numero di pareri motivati espresso dal 2010 a metà del 2018 ammonta a circa 400): nel 2012 sul regolamento sul diritto di sciopero (cosiddetto «Monti 2»); nel 2013 sul regolamento sul procuratore europeo (EPPO); nel 2016 sulla direttiva relativa al distacco dei lavoratori nell'ambito di una prestazione di servizi. Soltanto nel primo caso la Commissione ha deciso di ritirare la sua proposta (pur ribadendo di ritenerla conforme al principio di sussidiarietà), mentre ha lasciato in campo la seconda e la terza [Lupo 2017b].
> Restano, invece, privi di ogni attuazione sia il «cartellino arancione», sia la procedura di cui all'art. 8 del protocollo n. 2, che consente l'attivazione di un ricorso alla Corte di giustizia su iniziativa (indiretta) dei Parlamenti nazionali.
> Nell'esperienza del Parlamento italiano l'effetto dei nuovi meccanismi previsti dal trattato di Lisbona è stato essenzialmente quello di rafforzare la partecipazione delle Camere alla fase ascendente [Gianniti, 2010]. Non sorprende dunque che i (pochi) pareri motivati approvati da Camera e Senato siano stati formulati sempre con riferimento a iniziative e normative dell'Unione Europea rispetto alle quali, da parte italiana (sia nel Governo sia in Parlamento), vi erano più generali e politiche riserve riguardanti il merito delle stesse. Proprio per questo non deve stupire il fatto che tali pareri non abbiano mai avuto a oggetto le iniziative ove si è invece raggiunta, a livello europeo, la soglia prevista per il cartellino giallo.

Nell'esperienza del Parlamento italiano l'effetto dei nuovi meccanismi previsti dal trattato di Lisbona è stato essenzialmente quello di rafforzare la partecipazione delle Camere alla fase ascendente [Gianniti, 2010]. Non sorprende dunque che i (pochi) pareri motivati approvati da Camera e Senato siano stati formulati sempre con riferimento a iniziative normative dell'Unione Europea rispetto alle quali, da parte italiana (sia nel Governo sia in Parlamento), vi erano più generali e politiche riserve riguardanti il merito delle stesse. Proprio per questo non deve stupire il fatto che tali pareri non abbiano mai avuto a oggetto le iniziative ove si è invece raggiunta, a livello europeo, la soglia prevista per il cartellino giallo.

Anche al fine di incanalare in un confronto costruttivo il dialogo tra Parlamenti nazionali e istituzioni dell'Unione Europea, la Commissione europea, dopo una decisione in tal senso del Consiglio europeo del giugno 2006, a fronte dello stallo del processo di revisione dei trattati, ha cominciato a trasmettere direttamente ai Parlamenti nazionali le proprie iniziative normative, oltre ai documenti di consultazione e di programmazione, chiedendo di esprimere osservazioni e pareri per quanto riguarda non solo, come previsto dal nuovo trattato, il principio di sussidiarietà (teso a verificare che, nel caso d'intervento dell'Unione in una materia di competenza non esclusiva, detto intervento sia strettamente limitato ai casi in cui l'obiettivo perseguito dalla relativa proposta legislativa possa essere «meglio realizzato» a livello dell'Unione, ai sensi dell'art. 5, par. 3, TUE), ma anche il merito del provvedimento. Una procedura, chiamata «dialogo politico», costruita in via convenzionale, anche su sollecitazione della COSAC (*cfr. infra*, par. 2.4).

Camera e Senato hanno risposto subito a questa iniziativa della Commissione, senza tuttavia creare un'autonoma procedura, ma limitandosi a trasmettere alla Commissione europea le deliberazioni delle commissioni permanenti sui progetti di atti dell'Unione Europea indirizzate al Governo, rese nell'ambito dell'ordinaria procedura prevista per l'esame in fase ascendente (art. 144 r.S.; art. 127 r.C.; *cfr. infra*, par. 3). Questa prassi è stata cristallizzata nella riforma del regolamento del Senato di dicembre 2017, che ha previsto espressamente (art. 144, comma 2 *bis*, r.S.) che il Presidente del Senato trasmetta alla Commissione europea ma anche ai Presidenti delle istituzioni legislative dell'Unione (Parlamento e Consiglio) i documenti approvati dalle commissioni permanenti sui progetti di atti legislativi dell'Unione o riferiti ad altri atti trasmessi dalle istituzioni dell'Unione Europea.

Questa procedura del «dialogo politico», pur essendo un meccanismo privo di una base giuridica nei trattati, ha trovato inoltre un riconoscimento nella citata legge n. 234 del 2012, che all'art. 9 ha previsto che le Camere possano, più in generale, far pervenire alle istituzioni dell'Unione e contestualmente al Governo ogni «documento utile alla definizione delle politiche europee». Una previsione, questa, assai ampia, che potrebbe essere nelle prassi interpretata come un'autorizzazione a inviare «documenti parlamentari (ad esempio documenti conclusivi di indagini conoscitive) anche al di fuori delle procedure previste per l'esame degli atti dell'Unione Europea» [Esposito 2013].

**2.3. I Parlamenti nazionali nelle procedure di revisione dei trattati**

Il nuovo ruolo europeo dei Parlamenti nazionali non si esaurisce nel controllo sul rispetto del principio di sussidiarietà, pur integrato dal «dialogo politico». Trova anzitutto un suo essenziale campo di elezione nelle procedure di revisione dei trattati.
Il trattato di Lisbona coinvolge, fin dalla sua prima fase, i Parlamenti nazionali nella procedura di revisione ordinaria dei trattati. L’art. 48 TUE prevede innanzitutto che i progetti intesi ad accrescere o a ridurre le competenze attribuite all’Unione nei trattati vengano notificati ai Parlamenti nazionali. Deve quindi essere convocata una Convenzione, sul modello della Convenzione europea che ha redatto il trattato costituzionale. Questa convocazione spetta al Presidente del Consiglio europeo, sulla base di una preventiva decisione del Consiglio stesso (che delibera a maggioranza semplice), previa consultazione del Parlamento europeo e della Commissione.
Il paragrafo 3 dell’art. 48 TUE si limita a dire che la Convenzione è composta da *rappresentanti dei Parlamenti nazionali, dei Capi di Stato o di Governo degli Stati membri, del Parlamento europeo e della commissione*. I Parlamenti nazionali dunque sono inseriti in questa fase preparatoria, per contribuire a legittimare (in una procedura tutta interna alla dinamica istituzionale dell’Unione) il processo di revisione dei trattati, del quale restano comunque «padroni», essendo in ogni caso necessaria la classica legittimazione esterna al sistema istituzionale dell’Unione [Cannizzaro 2009] che si produce con la ratifica, conformemente alle rispettive norme costituzionali: ratifica da cui dipende espressamente l’entrata in vigore delle modifiche dei trattati adottate con la procedura di revisione ordinaria.
L’art. 48 TUE non chiarisce quanti siano, né come debbano essere scelti questi rappresentanti dei Parlamenti nazionali: quale sia la loro proporzione rispetto agli altri componenti della Convenzione (parlamentari europei, rappresentanti dei Governi e della Commissione) o quanti debbano essere per ciascuno Stato membro (anche se è presumibile che debbano essere in numero uguale)¹.
Che in questa procedura (l’organizzazione della Convenzione) prevalga la dinamica istituzionale dell’Unione rispetto a quella nazionale, del resto è dimostrato dal fatto che le tante fonti normative (norme costituzionali, leggi ordinarie, regolamenti parlamentari), che in vario modo e a vario titolo disciplinano le modalità di partecipazione dei Paesi membri ai processi decisionali dell’Unione, non recano criteri circa la scelta di questi rappresentanti dei Parlamenti nazionali (rinviati alla decisione del Consiglio europeo di convocazione della Convenzione e a prassi interne non predefinite né codificate). Nulla dice al riguardo la legge n. 234 del 2012, che, come vedremo, disciplina invece le forme di revisione semplificata, nulla *tantomeno* dicono i regolamenti parlamentari. Nella prassi delle due Convenzioni (quella che elaborò il trattato costituzionale e quella che aveva in precedenza approvato la Carta dei diritti fondamentali dell’Unione Europea) i rappresentanti del Parlamento italiano sono stati scelti dai Presidenti delle Camere, d’intesa tra loro, i quali hanno designato un rappresentante della maggioranza e uno dell’opposizione, ciascuno appartenente a una Camera diversa.
Quella che include il ricorso alla Convenzione non è l’unica procedura di revisione definita come ordinaria. L’art. 48 TUE ne disciplina anche un’altra: il Consiglio europeo può decidere a maggioranza semplice di non convocare una Convenzione «qualora l’entità delle modifiche non lo giustifichi». A garanzia dell’eccezionalità del ricorso a questa variante della procedura ordinaria v’è la necessità, prevista sempre dal par. 3, di una *previa approvazione del Parlamento europeo* della scelta del Consiglio europeo, il quale comunque (ed è anche questa una novità rispetto alla procedura vigente sino al trattato di Lisbona) deve definire il mandato per la Conferenza intergovernativa.
Proprio perché si tratta di una modifica *semplice* dei trattati, questa dovrebbe essere sostanzialmente tutta già definita nel momento in cui il Consiglio europeo decide di ricorrere a questa procedura, sottoponendo una modifica testuale all’approvazione del Parlamento europeo. La garanzia è, una volta di più, tutta interna alle istituzioni dell’Unione. Tanto che, paradossalmente, il Parlamento europeo (sfruttando a pieno qui il suo ruolo di vero e proprio codecisore) potrebbe decidere di ritenere non giustificata la convocazione di una Convenzione anche di fronte a modifiche non marginali, ma rilevanti. Questo dato dimostra, una volta di più, la difficoltà della posizione dei Parlamenti nazionali nel nuovo ruolo affidato loro dal trattato di Lisbona, interno alla dinamica istituzionale dell’Unione. Un ruolo (che si manifesta, nella revisione ordinaria, mediante la partecipazione alla Convenzione) che può essere superato da una convergente volontà del Consiglio europeo e del Parlamento europeo, i quali non possono invece incidere affatto sulla funzione dei Parlamenti nazionali di legittimazione esterna delle scelte di revisione, messa in pratica attraverso l’approvazione della legge di autorizzazione alla ratifica.
A fianco alla procedura ordinaria – come si è appena visto, bipartita –, il trattato di Lisbona disciplina tre procedure semplificate di revisione dei trattati: una riferibile a tutta la parte terza del TFUE; le altre due (dette *clausole passerella*) atte a modificare le procedure decisionali, nella direzione di favorire l’estensione del principio di maggioranza e della procedura legislativa ordinaria.
Il par. 6 dell’art. 48 TUE prevede innanzitutto che il Governo di qualunque Stato membro, il Parlamento europeo e la Commissione europea possano sottoporre al Consiglio europeo progetti tesi a modificare in tutto o in parte le disposizioni *della parte terza del trattato sul funzionamento dell’Unione Europea relative alle politiche e azioni interne dell’Unione*. Il Consiglio europeo, all’unanimità, può adottare una decisione in tal senso (di modifica cioè, in tutto o in parte, di disposizioni della parte terza del TFUE), previa consultazione del Parlamento europeo e della Commissione. Questa decisione, continua l’art. 48, «entra in vigore solo previa approvazione degli Stati membri conformemente alle rispettive norme costituzionali». È la procedura che si è seguita per integrare, nel 2011, l’art. 136 TFUE al fine di favorire la creazione del meccanismo di stabilità finanziaria [Guastaferro 2014]: revisione giudicata superflua dalla Corte di giustizia (sentenza *Pringle c. Irlanda*, 27 novembre 2012, C-370/12), ma che ha avuto comunque un effetto istituzionale rilevante [Gianniti 2011].
Non si parla più di ratifica, ma di *approvazione* degli Stati membri. Sviluppando questa previsione, l’art. 11 della legge n. 234 del 2012 prevede correttamente un’autonoma procedura legislativa di approvazione di questa revisione semplificata, che viene così sottratta espressamente alla procedura generale di ratifica dei trattati internazionali di cui all’art. 80 Cost.
Similmente la legge n. 234 del 2012 prevede che con legge l’Italia adotti la decisione sulla costruzione di una difesa comune (anche questa una decisione da prendere all’unanimità da parte del Consiglio europeo: art. 42, par. 2, TUE). Sempre con legge deve essere approvata un’altra decisione che, pur non avendo carattere costituzionale come le precedenti, ha una essenziale incidenza sui conti pubblici. Si tratta della decisione sulle risorse proprie, di cui all’art. 311, par. 3, TFUE, alla quale in Italia è sempre stata data attuazione attraverso apposite disposizioni inserite nelle manovre di bilancio. Casi dunque assai diversi, ma accomunati dall’essere preceduti da una decisione unanime del Consiglio europeo o del Consiglio [Piccirilli 2017].
Come accennato, il trattato di Lisbona ha previsto altre forme di sostanziale revisione semplificata. Si tratta delle cosiddette *clausole passerella* (art. 48, par. 7, TUE). Grazie a queste il Consiglio europeo all’unanimità può decidere di passare dall’unanimità alla maggioranza qualificata in tutte le materie, purché esse non abbiano implicazioni militari e non rientrino nel settore della difesa. Allo stesso modo può decidere, sempre il Consiglio europeo, il passaggio alla procedura legislativa ordinaria (quella che vede un ruolo sostanzialmente paritario tra Parlamento e Consiglio) nei casi in cui le materie siano invece regolate da una procedura legislativa speciale.
Per tutte queste passerelle il trattato prevede che ogni iniziativa del Consiglio europeo possa essere bloccata, entro 6 mesi, dall’opposizione anche di un solo Parlamento nazionale. Si tratta di una sorta di diniego anticipato di autorizzazione alla ratifica, in una materia che resta comunque rigidamente retta dal principio dell’unanimità. In tutte queste ipotesi la legge n. 234 del 2012 richiede una *deliberazione negativa di entrambe le Camere* per poter bloccare la volontà espressa dal Governo in seno al Consiglio. Il Parlamento in questo caso può smentire la volontà espressa dal Governo, in una fase peraltro ben successiva al momento in cui si è svolto il negoziato.
Un analogo diritto di opposizione è previsto dall’art. 81, par. 3, TFUE in merito a proposte della Commissione intese all’adozione da parte del Consiglio (all’unanimità) di una decisione che determina gli aspetti del diritto di famiglia aventi implicazioni transnazionali. Anche qui la legge n. 234 del 2012 richiede, perché il Parlamento italiano possa utilizzare questo potere di veto, una deliberazione negativa di entrambe le Camere (art. 11, comma 5).
Una *deliberazione positiva* delle Camere viene invece richiesta, sempre dalla legge n. 234, in tutti i casi in cui l’entrata in vigore di una decisione del Consiglio europeo o del Consiglio sia subordinata dai trattati alla previa approvazione degli Stati membri «conformemente alle rispettive norme costituzionali». Si tratta di decisioni particolarmente delicate (ad esempio la procedura per l’elezione dei membri del Parlamento europeo) aventi una natura spesso sostanzialmente costituzionale.
Tutte queste deliberazioni (negative o positive) dovrebbero trovare un’apposita disciplina nei regolamenti parlamentari. Nel frattempo, queste previsioni legislative vanno interpretate come richiedenti atti di indirizzo di eguale tenore (almeno nel dispositivo) approvati dalle due Camere. Probabilmente, visto il rilievo della materia, dovrebbe trattarsi di deliberazioni dell’aula, ma non si può escludere che (tanto più in casi di urgenza) si possa ricorrere a votazioni di atti di indirizzo da parte delle competenti commissioni².
In alcune delicate fattispecie (essenzialmente nei settori della giustizia e degli affari interni) il trattato (artt. 48, 82 e 83 TFUE) prevede che ogni Stato possa chiedere in seno al Consiglio che una decisione di particolare rilevanza per gli interessi nazionali sia rimessa al Consiglio europeo affinché definisca una soluzione consensuale. La procedura legislativa europea quindi si blocca. L’art. 12 della legge n. 234 del 2012 permette che questo *freno di emergenza* sia attivato dal rappresentante dell’Italia nel Consiglio solo qualora «entrambe le Camere adottino un atto di indirizzo in tal *senso*.

**2.4. La cooperazione interparlamentare: la COSAC, ma non solo**

Lo strumento tradizionale della cooperazione tra Parlamenti nazionali e Parlamento europeo è la COSAC (Conferenza degli organismi specializzati negli affari comunitari), che opera dal 1989 [Capuano e Fasone 2010], si riunisce con cadenza semestrale, sotto la Presidenza, oggi, del Presidente della commissione affari europei del Parlamento dello Stato membro che assicura, a rotazione semestrale, la Presidenza dell’Unione.
Nella COSAC la delegazione del Parlamento europeo è solo una delle delegazioni, posta su un piano di sostanziale parità politica e anche numerica rispetto alle altre delegazioni dei Parlamenti nazionali, le quali rappresentano quindi la componente largamente maggioritaria della Conferenza. Alla riunione della COSAC ciascuna Camera invia tre parlamentari, componenti della commissione per gli affari europei (usualmente il Presidente e i due vicepresidenti).
Dal 2004 la COSAC si è, per sua autonoma decisione, dotata di un segretariato permanente, con l’ambizione di diventare il luogo in cui realizzare forme di coordinamento delle posizioni nazionali, in vista dell’uso degli strumenti previsti dal protocollo n. 2 sull’applicazione del principio di sussidiarietà. Vi è, dietro questa ambizione, la tradizionale tentazione di creare una *terza Camera*, che si affianchi al Parlamento europeo e al Consiglio (posto comunque che ben difficilmente si può qualificare il Consiglio come un Parlamento, in considerazione dei suoi caratteri strutturali: un organo che si riunisce solo in una delle sue 10 formazioni; con modalità di lavoro informali e in larga parte segrete; i cui rappresentanti sono rigidamente assoggettati al mandato ricevuto dal proprio Governo nazionale, di cui sono membri): sviluppo sempre contrastato e sconfitto durante i lavori della Convenzione europea, ma che resta tuttavia una costante aspirazione di taluni Parlamenti, e trova oggi nella COSAC una potenziale valvola di sfogo. Sfogo che, tuttavia, risulta strutturalmente limitato in ragione della variabile rappresentatività di questo organismo, che vede riuniti i soli delegati delle commissioni per gli affari europei, le quali soltanto in pochi Paesi (tendenzialmente quelli nordeuropei) possono qualificarsi come organi abilitati a esprimere in modo definitivo la volontà del Parlamento nelle questioni dell’Unione. Lo stesso protocollo n. 1 sul ruolo dei Parlamenti nazionali stabilisce del resto che «i contributi della COSAC non vincolano i Parlamenti nazionali e non pregiudicano la loro posizione» (art. 10).
Anche per questi limiti strutturali la cooperazione interparlamentare si sta sviluppando negli anni più recenti secondo altri modelli, che vedono da un lato riconosciuta una rappresentanza proporzionalmente più strutturata e numerosa al Parlamento europeo (la cui delegazione assume quindi una consistenza più ampia rispetto a quella assicurata in seno alla COSAC, ma tuttavia mai paritaria rispetto a quella dei Parlamenti nazionali nel loro complesso), e, soprattutto, prevedono dall’altro il coinvolgimento delle commissioni parlamentari competenti nelle materie interessate. Il riferimento normativo è piuttosto, per tali ipotesi, all’art. 9 del protocollo n. 1, ai sensi del quale «il Parlamento europeo e i Parlamenti nazionali definiscono insieme l’organizzazione e la promozione di una cooperazione interparlamentare efficace e regolare in seno all’Unione» [Esposito 2014]. Un articolo meno dettagliato dell’art. 10, ma proprio per questo idoneo a lasciare maggiore spazio alla fantasia istituzionale di Parlamento europeo (qui citato per primo) e Parlamenti nazionali nella costruzione di forme *efficaci e regolari* di cooperazione, preferibilmente agili e idonee a entrare nel merito delle questioni sul tappeto. Secondo questo modello si è andata strutturando, dal 2012, in esito a lunghe trattative, la Conferenza parlamentare per la politica estera e di difesa (composta da delegazioni di 6 rappresentanti per ciascun Parlamento nazionale, provenienti dalle commissioni esteri e difesa, e da 16 parlamentari europei), che ha sostituito l’Assemblea parlamentare dell’UEO (Unione Europea Occidentale).
Seguendo lo stesso modello si è data attuazione all’art. 13 del *Fiscal compact*, che prevede la creazione di una Conferenza interparlamentare sulla stabilità, il coordinamento economico e la *governance* nell’Unione Europea, composta da parlamentari provenienti dalle commissioni bilancio e finanze di ciascun Parlamento nazionale e del Parlamento europeo [Manzella 2012; Lupo 2014; Cooper 2016; Griglio e Lupo 2018]. Anch’essa si riunisce due volte l’anno e, per risolvere il nodo della composizione, si è deciso di lasciare la libertà a ciascuna delegazione di farsi rappresentare da un numero indeterminato di parlamentari: non certo il modo migliore per assicurare modalità operative efficaci a una sede che avrebbe grandi potenzialità, anche perché forse in grado di fronteggiare con più efficacia del Parlamento europeo le asimmetrie che si registrano tra gli Stati membri, in particolare tra quelli dentro e fuori l’Eurozona.
Occorre infine ricordare che il trattato (artt. 85 e 88 TFUE) prevede che i Parlamenti nazionali con il Parlamento europeo vengano associati alla valutazione dell’attività di Eurojust ed Europol, secondo modalità definite da regolamenti europei. La previsione relativa a Europol è stata attuata, e il nuovo regolamento che disciplina questa agenzia dell’Unione (regolamento UE 2016/794) ha previsto un *controllo parlamentare congiunto* svolto da un gruppo di lavoro specializzato, di cui fanno parte parlamentari europei e nazionali (art. 51). Questo gruppo svolge un monitoraggio politico nell’attività di Europol e a esso devono essere trasmessi i principali documenti e le informazioni dell’agenzia, il cui Presidente del Consiglio di amministrazione e il direttore esecutivo sono tenuti a confrontarsi regolarmente con il gruppo di controllo parlamentare, a cadenza almeno annuale. Il citato regolamento contiene disposizioni specifiche quanto all’accesso dei parlamentari alle informazioni trattate da Europol e delinea modalità di lavoro più agili, cercando altresì di favorire la partecipazione stabile dei medesimi parlamentari [Griglio 2016; Kreilinger 2017; Fromage 2017]. È sicuramente questa la frontiera più avanzata della cooperazione tra Parlamento europeo e Parlamenti nazionali, nella prospettiva di un efficace controllo democratico su attività particolarmente sensibili svolte dall’agenzia dell’Unione, attività che difficilmente il Parlamento europeo o i Parlamenti nazionali, in assenza di tale gruppo di lavoro congiunto, riuscirebbero a seguire con la dovuta attenzione e con la necessaria incisività.
Dunque, una molteplicità di iniziative di cooperazione interparlamentare, volte tutte ad attenuare la disconnessione democratica dell’Unione Europea [Lindseth 2010] e delle quali si trova una puntuale informazione grazie a una banca dati condivisa, che dà conto dell’attività svolta da tutti i Parlamenti nazionali e dal Parlamento europeo (l’EU Interparliamentary Exchange o IPEX [Esposito 2014]). Un qualche ruolo di coordinamento di tutte queste Conferenze interparlamentari tende a svolgere la Conferenza dei Presidenti dei Parlamenti dell’Unione Europea (con diversità di valutazioni, cfr. Fasone [2016] e Cooper [2017b]): un ruolo tutt’altro che scontato, vista la diversità di poteri spettanti ai Presidenti di Assemblea in ciascun Parlamento, ma che può far leva, se non altro, sul rapporto che lega ogni Presidente alla sua amministrazione, tramite il segretario generale. Amministrazioni di cui inevitabilmente, in cooperazioni così complesse e articolate, i Parlamenti hanno particolare bisogno.

> QUADRO 9.3.
> **Quattro diverse letture del ruolo dei Parlamenti nazionali nell’Unione Europea**
>
> Il ruolo, poliedrico e per più versi ambiguo [Bin, Caretti e Pitruzzella 2015], dei Parlamenti nazionali nell’Unione Europea può essere inquadrato alla luce di (almeno) quattro distinti modelli: 1. la rigida separazione tra Parlamento europeo e Parlamenti nazionali; 2. i Parlamenti nazionali come «terza Camera» (virtuale) dell’Unione Europea; 3. il «campo (di battaglia) parlamentare multilivello» (in inglese: *multilevel parliamentary (battle)field*); 4. il *sistema parlamentare euro-nazionale*.
> 1. Il modello della rigida separazione tra Parlamento europeo e Parlamenti nazionali è stato quello a lungo assolutamente dominante nel processo di integrazione europea. L’idea di fondo è che i due canali di rappresentanza politica, di legittimazione democratica e di *accountability* vadano tenuti rigorosamente separati: il Parlamento europeo, da un lato; ciascun Parlamento nazionale, dall’altro [Miccù 1999]. Del resto, ciò è pienamente coerente con il principio secondo cui ciascuno Stato membro è rappresentato, nell’ambito dell’Unione Europea, dal proprio Governo, che è il responsabile dell’adempimento degli obblighi assunti in sede europea (oltre che di fronte al proprio Parlamento nazionale).
> 2. Una lettura del ruolo dei Parlamenti nell’Unione Europea alternativa, se non diametralmente opposta a quella appena ricordata, fa leva soprattutto sulla procedura, introdotta dal protocollo n. 2 annesso al trattato di Lisbona, del controllo sul rispetto del principio di sussidiarietà (o dell’*early warning system*). Le caratteristiche di questa procedura vengono utilizzate al fine di sostenere che i Parlamenti nazionali sono in condizione di agire, tutti assieme, come una «terza Camera» dell’Unione Europea, peraltro soltanto «virtuale», visto che il rapporto tra i diversi Parlamenti nazionali è a distanza e per corrispondenza, anziché faccia a faccia, non dando in alcun modo luogo a una deliberazione parlamentare in senso classico [Cooper 2012]. Secondo questa lettura, i Parlamenti nazionali, pur non formando un soggetto collettivo (*collective*) in senso sociologico, con un senso di identità e uno scopo comuni, sarebbero considerati come un soggetto collettivo in senso procedurale, dotato di precise regole di votazione, e in grado di agire collettivamente, anche grazie al coordinamento assicurato dalla COSAC e dall’IPEX. Va però tenuto presente che nella stragrande maggioranza dei casi i Parlamenti nazionali agiscono a titolo individuale, spesso senza neppure tentare forme di coordinamento con altre Camere. Anzi, è capitato anche con una certa frequenza che non vi sia stato alcun coordinamento persino tra i due rami del medesimo Parlamento nazionale o financo tra due commissioni della medesima Camera. A riprova del fatto che i Parlamenti sono, quasi per definizione, istituzioni complesse e articolate e, perciò, tutt’altro che facili da mettere in proficuo dialogo tra di loro, specie in assenza di specifiche procedure che confrontino le loro diverse visioni dell’interesse del loro Stato membro e di quello *europeo*.
> 3. In coincidenza con l’entrata in vigore del trattato di Lisbona è stata prospettata e ha avuto un certo successo una terza lettura, destinata in qualche modo a superare sia l’approccio più tradizionale, sia quello di una «terza Camera» dell’Unione Europea: quella del *multilevel parliamentary field* o del campo parlamentare multilivello [Crum e Fossum 2009]. Nell’Unione Europea i cittadini europei si trovano a essere rappresentati simultaneamente da diversi livelli parlamentari, tra i quali non esiste un chiaro rapporto gerarchico, ma legati tra di loro da un senso di responsabilità comune, da norme condivise e da una serie di interazioni di una qualche densità. Nel *«campo»*, in definitiva, c’è pochissima coercizione: i Parlamenti si considerano e operano come attori relativamente autonomi. In uno studio riferito alla politica estera e di sicurezza comune, è stata proposta una variazione alla formula suddetta, parlandosi di un *multilevel parliamentary (battle)field*: dunque, un *campo di battaglia* parlamentare a più livelli [Herranz-Surrallés 2014]. Si tratta di una formula che tende a mettere in luce come in questo settore i modelli dominanti, più che di tipo cooperativo, siano, a ben vedere, di tipo competitivo: soprattutto per quel che riguarda i rapporti tra i Parlamenti nazionali, da un lato, e il Parlamento europeo, dall’altro. Il caso di studio su cui si fonda questa ulteriore elaborazione è, come si accennava, quello del controllo parlamentare sulla politica estera e di sicurezza comune e sulla politica di sicurezza e di difesa comune (PESC-PSDC), in cui si è osservata una crescente riluttanza alla cooperazione e a individuare forme di esercizio condiviso del controllo parlamentare tra Parlamenti nazionali e Parlamento europeo.
> 4. Una quarta e ultima lettura possibile è quella del «sistema parlamentare euro-nazionale» [Manzella e Lupo 2014] (cfr. anche *supra*, cap. I, par. 3). Rispetto alla lettura del *multilevel parliamentary field*, sussistono almeno due elementi di diversità. Da un lato, il riferimento al «sistema», anziché al «campo», tende a valorizzare le interconnessioni reciproche, specie di tipo procedimentale, facendo di queste interconnessioni, e delle regole che le disciplinano, i fattori che contraddistinguono e strutturano il «sistema». Dall’altro, muta il ruolo dei Governi: l’Esecutivo dell’UE – come si è accennato, estremamente frammentato, e che include i Governi di tutti gli Stati membri – anziché essere posto ai margini del *multilevel parliamentary field*, è considerato a pieno titolo componente necessario del *sistema parlamentare euro-nazionale*, anzitutto in quanto destinatario dell’azione di indirizzo-controllo che viene svolta, con modalità assai variegate, dal Parlamento europeo e dai Parlamenti nazionali nella loro attività quotidiana, oltre che attraverso i diversi strumenti della cooperazione interparlamentare. Dell’attività dei Governi viene posta in rilievo la necessaria dimensione parlamentare, che si realizza mediante l’azione di indirizzo-controllo, anche grazie al fatto che in 27 Stati membri su 28 (l’unica eccezione è Cipro, ove vige una forma di governo presidenziale) esiste necessariamente un rapporto fiduciario tra il Governo e almeno una Camera del Parlamento. Ci si allontana così ancora più chiaramente da quella – già accennata – visione della *rete dei Parlamenti* che, pur essendosi più volte affacciata nel processo di integrazione europea, non ha mai preso piede (anche perché presuppone che i Parlamenti diano priorità ai canali orizzontali di cooperazione rispetto a quelli verticali, di tutela degli interessi nazionali, che li vedono tendenzialmente allineati con i rispettivi Governi).


**3. LA COSIDDETTA «FASE ASCENDENTE» E LA RISERVA D'ESAME PARLAMENTARE**

I Parlamenti di molti degli Stati che hanno aderito alle Comunità europee in un secondo momento, quando i risultati del processo di erosione delle competenze dei legislatori nazionali apparivano già con evidenza, hanno definito, nel momento stesso dell’adesione, meccanismi che li coinvolgessero attivamente nella *«fase ascendente»*, o di formazione del diritto europeo.
Così Parlamenti come quello inglese, o danese, o finlandese (e, più in generale, di tutti i Paesi nordeuropei, nonché dei tredici ultimi aderenti) si sono visti riconosciuti da subito, spesso a livello costituzionale, strumenti incisivi per controllare e indirizzare l’azione dei rispettivi Esecutivi in seno al Consiglio, nel momento della definizione degli atti normativi (e non solo) europei. Un controllo e un indirizzo che si fondano su una regolare trasmissione di tutti i documenti preparatori dell’attività normativa europea e che, in alcuni casi (è quel che avviene in Danimarca e Finlandia), si traducono in veri e propri mandati, senza i quali il Governo non può impegnarsi in Consiglio.
Il Parlamento italiano ha invece trascurato la *«fase ascendente»* nei primi vent’anni di vita delle Comunità, forse proprio perché non appariva visibile il processo di europeizzazione del nostro ordinamento, e comunque sulla base di una generale fiducia riposta nell’utilità dell’integrazione europea [Fabbrini 2003]: con effetti peraltro deleteri, come è noto, sulla capacità di adattare l’ordinamento italiano alle direttive europee, nella cosiddetta *«fase discendente»*.
La materia è regolata oggi dalla legge n. 234 del 2012, sulla partecipazione dell’Italia alla formazione e all’attuazione delle norme e delle politiche dell’Unione Europea, dai regolamenti parlamentari (che alla questione dedicano le disposizioni raccolte nel capo XXVIII r.C. e nel capo XVIII r.S.), oltre che da una serie di convenzioni e di prassi: il tutto nel quadro delle norme previste dai trattati e dai loro protocolli (cfr. supra, par. 2).
Già nel 1987, con la cosiddetta *«legge Fabbri»* (n. 183), il legislatore italiano aveva previsto l’obbligo per il Governo di trasmettere tutti gli atti preparatori della normativa europea. Questa previsione fu ribadita dalla legge n. 86 del 1989, la cosiddetta *«legge La Pergola»*, ma non ha avuto negli anni una compiuta attuazione. Il Governo solo episodicamente ha trasmesso al Parlamento atti preparatori della normativa europea, e generalmente lo ha fatto quando non lo poteva evitare, per la natura e qualità dell’atto medesimo.
Con l’entrata in vigore della legge n. 11 del 2005 (di organica revisione della legge n. 86) la situazione è cambiata. Non perché fosse cambiato il tenore letterale della disposizione (art. 3) che impone l’obbligo di trasmissione: a essa è stata solo aggiunta la possibilità, per agevolare la trasmissione, di valersi degli strumenti informatici (art. 19). Quest’ultima disposizione ma anche il clima di rinnovato interesse suscitato dall’approvazione del trattato costituzionale hanno permesso, nella fase finale della XIV Legislatura, di avviare una trasmissione regolare di tutti gli atti preparatori della normativa europea, e non solo. Vigente questa legge si è sviluppata nelle due Camere una crescente attenzione verso la *«fase ascendente»* di formazione del diritto dell’Unione³.
In questo contesto, anche per dare compiuta attuazione ai nuovi strumenti previsti dal trattato di Lisbona, è maturata la legge n. 234 del 2012. Una legge di iniziativa parlamentare, approvata con largo e trasversale consenso sul finire della XVI Legislatura.
Secondo l’art. 6 della legge n. 234 del 2012 il Presidente del Consiglio (o il ministro per gli Affari europei) trasmette alle Camere tutti i «progetti di atti dell’Unione Europea, gli atti preordinati alla formulazione degli stessi e le loro modificazioni». Nei fatti il Governo, con cadenza tendenzialmente settimanale, trasmette atti e documenti della più varia natura (molti, invero, non connessi al procedimento legislativo europeo)⁴. Questi documenti (ai sensi dell’art. 127 r.C. e dell’art. 144 r.S.) sono inviati dalle Presidenze di Camera e Senato alle commissioni permanenti. Alla Camera è la Presidenza ad assegnarli direttamente alle commissioni competenti.
Gli attori principali della *«fase ascendente»*, dunque, secondo i regolamenti delle due Camere sono le commissioni permanenti. Ciascuna, nelle materie di sua competenza, può sul progetto di atto normativo dell’Unione Europea (ma anche su atti non normativi, come quelli relativi alla politica estera e di sicurezza comune) «esprimere il proprio avviso», ricorrendo, alla Camera, a un *«documento»* finale e, al Senato, a una *«risoluzione»*.
Si può discutere se questa differenza terminologica (*«documento»* alla Camera, *«risoluzione»* al Senato) implichi una difformità sostanziale. Se così fosse, nulla impedirebbe alle commissioni della Camera, dopo aver approvato il documento, di votare sul medesimo oggetto una risoluzione. L’effetto, in ogni caso, è sempre quello di un atto di indirizzo al Governo⁵.
Quale che sia la commissione parlamentare competente, questi progetti di atti sono assegnati anche alle commissioni permanenti per le politiche dell’Unione Europea (nonché, al Senato, alla commissione esteri), che esprimono «pareri» alla Camera e «osservazioni» al Senato. Alla 14ª commissione del Senato sono assegnati direttamente, in via primaria, gli atti che riguardano le istituzioni o la politica generale dell’Unione Europea. Questa commissione può, come anche nel caso di inattività delle commissioni di merito, chiedere comunque alla Presidenza che le proprie osservazioni siano trasmesse direttamente al Governo. Una facoltà analoga è attribuita anche, in alcuni casi, alle commissioni affari costituzionali e affari esteri (art. 144, comma 5, r.S.)⁶.
Allorché una delle due Camere (e quindi generalmente una commissione) abbia messo all’ordine del giorno l’esame di un progetto di atto dell’Unione Europea, l’art. 10 della legge n. 234 del 2012 prevede che possa essere attivata una *«riserva di esame parlamentare»*. Se una o entrambe le Camere richiedono⁷ di apporre in sede di Consiglio dell’Unione Europea la riserva di esame parlamentare sul progetto o atto in corso di esame, il Governo non può «procedere alle attività di propria competenza per la formazione dei relativi atti dell’Unione Europea» prima che sia concluso l’esame parlamentare. Decorsi trenta giorni, però, il Governo è libero di procedere anche in mancanza della pronuncia parlamentare. La riforma del regolamento del Senato del dicembre 2017 con l’obiettivo di valorizzare il ruolo della commissione politiche dell’Unione Europea [Carboni e Magalotti 2018], prevede che sia questa commissione a richiedere al Presidente del Senato di comunicare al Governo l’avvio dell’esame degli atti dell’Unione Europea, ai fini dell’apposizione della riserva di esame parlamentare (art. 144, comma 1 *ter*, r.S.).
Grazie alla *«riserva di esame parlamentare»*, perciò, un procedimento parlamentare è in grado di esercitare un’incidenza diretta sull’attività del Consiglio dell’Unione: organo al quale l’attivazione della riserva va comunicata da parte del Governo. Può essere poi il Governo, *«in casi di particolare importanza politica economica e sociale»*, ad apporre direttamente, in sede di Consiglio dell’Unione Europea, una riserva di esame parlamentare «su un testo o su una o più parti di esso»: chiedendo perciò che su di esso si esprimano, sempre entro il termine di trenta giorni, le commissioni parlamentari.
L’effetto della pronuncia parlamentare è quello proprio degli atti di indirizzo (cfr. supra, cap. VIII, par. 3). In realtà, però, in questo gioco il gioco non è a due (Parlamento-Governo), ma a tre, poiché il Governo italiano è solo uno dei 28 membri del Consiglio che lavora e decide secondo complesse procedure negoziali. L’incidenza degli indirizzi parlamentari è dunque direttamente proporzionale al margine negoziale a disposizione della delegazione italiana nella fase della procedura in cui l’indirizzo interviene: margine che ovviamente muta a seconda che per gli atti in questione sia richiesta una maggioranza dei voti in Consiglio, ovvero l’unanimità. L’unanimità, come accennato, è prevista nei settori più sensibili, a tutela delle attribuzioni *«sovrane»* degli Stati, e quindi delle competenze del legislatore nazionale.
La legge n. 234 del 2012 (art. 7), nell’intento di rafforzare il ruolo del Parlamento, prevede che, nel caso in cui il Governo non abbia potuto attenersi agli indirizzi delle Camere, il Presidente del Consiglio o il ministro competente debbano riferire tempestivamente ai competenti organi parlamentari, fornendo le adeguate motivazioni della posizione assunta in seno al Consiglio dell’Unione. L’efficacia di questa previsione sta tutta nella capacità delle commissioni di dare precisi indirizzi al Governo. In questa prospettiva la legge n. 234 del 2012 (art. 4, comma 1) prevede che, prima delle riunioni del Consiglio, il Governo, *«su richiesta»* dei competenti organi parlamentari, venga a riferire alle Camere⁸. Tuttavia questa previsione, già contenuta nella legge n. 11 del 2005, è risultata largamente disapplicata; da ciò anche il mancato funzionamento nella prassi dell’istituto della riserva di esame parlamentare. Di contro, una puntuale applicazione ha avuto la previsione (sempre contenuta nel comma 1 dell’art. 4) secondo la quale il Governo deve riferire alle Camere prima e dopo le riunioni del Consiglio europeo.
Prima e al di là delle comunicazioni direttamente rese dai rappresentanti del Governo, la completa informazione del Parlamento nella *«fase ascendente»* è condizione essenziale per una piena consapevolezza della natura e della portata degli obblighi che si assumono, stante il vincolo costituzionale a una loro piena e puntuale trasposizione nell’ordinamento interno [Tucciarelli 2008]. La legge n. 234 del 2012 prevede al riguardo un’articolata disciplina che garantisce un coinvolgimento sistematico del Parlamento in tutta la *«fase ascendente»* del diritto dell’Unione. Si prevede addirittura (art. 4, comma 3) che il Presidente del Consiglio debba trasmettere alle Camere relazioni e note informative predisposte dalla rappresentanza permanente d’Italia presso l’Unione Europea; e ciò non solo con riferimento a riunioni del Consiglio e sedi comunque formali, ma anche con riferimento a riunioni del tutto informali (come i cosiddetti «triloghi» fra rappresentanti del Parlamento europeo, del Consiglio e della Commissione), dove spesso maturano gli accordi politici su testi che poi vengono esaminati sostanzialmente senza dibattito nelle sedi formali [Esposito 2013]. Proprio per il carattere di queste informazioni la legge (art. 4, comma 5) prevede che il Governo possa raccomandare «l’uso riservato delle informazioni e dei documenti trasmessi». Raccomandare, non di più, stante l’autonomia costituzionale delle Camere che, pur potendo «deliberare di adunarsi in seduta segreta» a norma dell’art. 64 Cost., lavorano per definizione in pubblico e nella massima trasparenza (cfr. *infra*, cap. X).
Sempre la legge n. 234 del 2012 prevede che le amministrazioni ministeriali elaborino e trasmettano alle Camere, su ogni progetto di atto legislativo, una relazione tecnica (art. 6) che non solo fornisca elementi per permettere la valutazione circa il rispetto dei principi di sussidiarietà e proporzionalità in relazione ai poteri che ai Parlamenti nazionali il trattato di Lisbona offre, ma rechi altresì una valutazione complessiva del progetto, delle sue prospettive negoziali e, soprattutto, del suo impatto finanziario e di quello sull’ordinamento interno, da esporre attraverso l’elaborazione di una puntuale tabella di corrispondenza tra le disposizioni del progetto e le norme nazionali.
L’obiettivo, evidentemente, è quello di anticipare nella *«fase ascendente»* le problematiche che con ogni probabilità sorgeranno nella successiva *«fase discendente»*, così abituando le amministrazioni italiane a inserirsi in modo tempestivo ed efficace in un processo decisionale continuo e complesso, quale è quello che si svolge a livello di Unione Europea.

**4. LA COSIDDETTA «FASE DISCENDENTE»: LA LEGGE EUROPEA E LA LEGGE DI DELEGAZIONE EUROPEA**

Non si può ancora valutare se la maggiore attenzione alla *«fase ascendente»* mostrata di recente da Camera e Senato si sia tradotta in una più accentuata e tempestiva consapevolezza nell’assolvimento degli obblighi europei. Con essi il Parlamento fa ancora oggi i conti soprattutto nella *«fase discendente»*, al momento cioè di dare agli stessi compiuta attuazione, disponendo l’adeguamento dell’ordinamento nazionale, in ossequio a quello che si è visto essere un preciso obbligo costituzionale.
Lo strumento principale che ha tradizionalmente organizzato questa attività di trasposizione del diritto comunitario è stata la *«legge comunitaria»*⁹ annuale, il cui procedimento, sul modello della legge di bilancio, è disciplinato da una legge ordinaria (prima dalla legge n. 86 del 1989, poi dalla n. 11 del 2005; sostituita ora dalla legge n. 234 del 2012) e da norme dei regolamenti parlamentari, che alle previsioni della legge *«madre»* espressamente rinviano, garantendo così che la priorità logica della medesima si traduca in precisi ed effettivi vincoli al procedimento di formazione della legge *«figlia»*.
Con la *«legge comunitaria»*, direttamente, ma per lo più attraverso deleghe legislative e – più di rado – mediante autorizzazioni a emanare regolamenti, si sono abrogate le norme interne incompatibili col diritto comunitario, recepite direttive e altri atti non direttamente applicabili (tra cui le decisioni quadro e le decisioni adottate nell’ambito della cooperazione di polizia e giudiziaria) e si sono predisposte le misure di esecuzione necessarie alla piena applicazione in Italia delle norme europee.
Nel corso degli anni non si è riusciti a garantire l’approvazione con cadenza annuale della legge comunitaria¹⁰. Da ciò la scelta della legge n. 234 del 2012 di dividere il tradizionale contenuto della legge comunitaria in due distinti disegni di legge annuali. Il primo (la *«legge di delegazione europea»*) contiene essenzialmente: a) deleghe legislative per il recepimento delle direttive e degli altri atti normativi dell’Unione Europea; b) l’autorizzazione al Governo di recepire il diritto dell’Unione in via regolamentare ove la fonte da utilizzare sia di carattere secondario; c) i principi fondamentali cui devono attenersi le leggi regionali ove la materia rientri in quelle di legislazione concorrente (art. 30, comma 2).
Il secondo disegno di legge (la *«legge europea»*) contiene invece tutte le altre previsioni, diverse dalle deleghe legislative, necessarie per attuare gli obblighi derivanti dall’appartenenza dell’Italia all’Unione Europea: dunque le disposizioni con le quali il legislatore direttamente dà attuazione al diritto europeo e tutte le modifiche necessarie per porre rimedio a casi di non corretto recepimento di normativa dell’Unione sull’ordinamento nazionale.
Il senso dello *«sdoppiamento»* del contenuto della legge comunitaria in due disegni di legge è garantire un iter più rapido¹¹. Le due Camere infatti, nella prassi anteriore all’entrata in vigore della legge n. 234 del 2012 si erano spesso rimpallate disegni di legge comunitaria in *navette*, che hanno avuto a essenziale oggetto le modalità di recepimento di questa o quella direttiva e di adeguamento a pronunce della Corte di giustizia [Falletta e Lupo 2012]: questioni che, nel nuovo schema, devono essere affrontate nell’ambito della discussione della *«legge europea»* piuttosto che della legge di *«delegazione europea»*.
Il regolamento del Senato (riformato nel 2017) tiene conto di questa innovazione legislativa. Il regolamento della Camera disciplina tuttora, come si è accennato, la procedura di approvazione della *«legge comunitaria»*, che tuttavia si presta a essere applicata, con poche eventuali varianti, sia alla *«legge di delegazione europea»* sia alla *«legge europea»*.
I regolamenti in particolare prevedono che questi disegni di legge, presentati dal Governo alle Camere (alternandosi in genere per la prima lettura Camera e Senato) entro la fine di febbraio¹², al termine di una complessa istruttoria in cui sono coinvolti tutti i ministeri e le Regioni (art. 29 della legge n. 234 del 2012), vengano assegnati in sede referente alla commissione politiche dell’Unione Europea e alle commissioni competenti per materia. Queste ultime hanno quindici giorni per approvare una relazione, nominando un relatore che riferisca alla commissione politiche dell’Unione Europea.
Alla Camera, le relazioni includono anche emendamenti approvati da ciascuna commissione per le materie di propria competenza, i quali sono considerati accolti dalla commissione politiche dell’Unione Europea, salvo che questa espressamente li respinga *«per motivi di compatibilità con la normativa comunitaria o per esigenze di coordinamento generale»* (art. 126, comma 5, r.C.). Una procedura macchinosa, che ha prodotto difficoltà applicative, quali la necessità di garantire che la commissione di settore si pronunci sugli emendamenti che la riguardano e che sono stati direttamente presentati nel corso dell’esame da parte della commissione politiche dell’Unione Europea. L’esigenza che sottende questa complessa procedura è risolta, in Senato, con la prassi della presentazione di puntuali emendamenti che recepiscono i rilievi della relazione.
Decorsi questi termini, la commissione politiche dell’Unione Europea può procedere, per concludere i suoi lavori, entro trenta giorni (ma è, nella prassi, inteso come un termine ordinatorio). A queste garanzie temporali in sede referente non corrispondono tempi certi di esame in Assemblea, rimessi (a differenza di quel che avviene nella *«sessione di bilancio»*) alla calendarizzazione generale dei lavori parlamentari.
Sul modello invece della manovra di bilancio v’è, anche nei regolamenti parlamentari per le leggi europea e di delegazione europea, una disciplina rigorosa quanto all’ammissibilità degli emendamenti, onde garantire che queste leggi mantengano ognuna il suo carattere (il *«contenuto proprio»*), per assicurare il periodico adeguamento dell’ordinamento agli obblighi europei [Mencarelli 2002].
In passato, specie nell’esperienza dell’esame della legge comunitaria, i tempi di esame troppo lunghi sono stati usati come motivazione per giustificare il ricorso all’adozione di decreti-legge volti a dare attuazione a direttive dell’Unione Europea. Non sfugge il carattere paradossale di questi decreti-legge: l’incertezza temporale del procedimento legislativo e, pertanto, la necessità di scongiurare l’apertura di una procedura di infrazione costringono il Governo a intervenire con provvedimenti in via d’urgenza per l’adozione di norme che l’Esecutivo conosce bene sin dal loro momento genetico, avendo concorso nell’ambito del Consiglio dell’Unione Europea alla loro approvazione [Falletta e Lupo 2012].

Nella prassi parlamentare, l'esame di questi atti (la cui adozione è prevista dalla legge n. 234 del 2012 all'art. 37) è stato in genere affidato in sede referente, specie al Senato, alle commissioni competenti per materia, anche quando l'eterogeneità del contenuto li assimilerebbe più a vere e proprie «leggine» comunitarie. Per ovviare a una simile conseguenza la riforma del regolamento del Senato del 2017 ha esteso la competenza referente della commissione politiche dell'Unione Europea anche agli «altri disegni di legge» recanti disposizioni urgenti per l'attuazione di obblighi derivanti dall'appartenenza all'Unione Europea e per l'esecuzione di sentenza della Corte di giustizia dell'Unione Europea (art. 23 r.S.).
La legge n. 234 del 2012, seppure circoscrivendola ai «casi di particolare importanza», prevede l'ipotesi di un'attuazione di singoli atti normativi dell'Unione Europea al di fuori dei contenitori generali (leggi europee e di delegazione europea) attraverso specifici e puntuali disegni di legge. In fondo, se il Parlamento fosse capace di seguire in modo puntuale e continuo la «fase ascendente», questo dovrebbe essere l'ordinario canale per il recepimento, così da sfruttare al meglio quelle che potrebbero essere le virtù di un bicameralismo paritario capace di legiferare anche in commissione. Un lavoro coordinato e ben diretto delle commissioni in sede legislativa o redigente delle due Camere potrebbe permettere al Parlamento italiano di esaminare e approvare, infatti, un gran numero di leggi, per lo più non particolarmente delicate da un punto di vista politico (per le quali dunque può essere usata la procedura decentrata in commissione), trattandosi di attuazione di scelte europee, alle quali le commissioni potrebbero partecipare (fornendo anche un contributo originale e di impulso) valendosi appieno di tutti gli strumenti e le informazioni che la legge n. 234 del 2012 mette a disposizione degli organi parlamentari per seguire la «fase ascendente»; tra queste, in particolare, le tabelle già ricordate (cfr. supra, par. 3) di corrispondenza tra le disposizioni dei progetti normativi europei e le norme nazionali vigenti.
Insieme alla «legge di delegazione europea» le Camere ricevono dal Governo ed esaminano due relazioni annuali: quella consuntiva per l'anno precedente, presentata insieme alla legge di delegazione (e quindi entro il 28 febbraio), ma anche quella programmatica riferita all'anno in corso (da trasmettere entro il 31 dicembre dell'anno precedente). Con esse, ai sensi dell'art. 13 della legge n. 234 del 2012, il Governo è chiamato: a dare conto delle attività svolte in sede europea, con la prima; e a preannunziare, con la seconda, gli orientamenti che intende assumere.
Nella prassi fin qui sviluppatasi, di fronte a relazioni spesso trasmesse dal Governo in grave ritardo, le Camere - anche forse per una generale tendenza, specie nelle materie europee, a svolgere una funzione di indirizzo generale sulle politiche piuttosto che una puntuale attività sui singoli progetti di atti normativi dell'Unione - hanno sviluppato un altro momento di valutazione complessiva delle politiche dell'Unione Europea, esaminando il programma legislativo annuale della Commissione europea con una procedura che, utilizzando gli strumenti ordinari di indirizzo, si chiude con il voto di una risoluzione: alla Camera sempre in Assemblea, al Senato spesso in sede di commissione per le politiche dell'Unione Europea [Bientinesi 2006; Rizzoni 2008]13.
Strumentale a queste attività di controllo e di indirizzo nelle politiche europee, ma anche all'adempimento degli obblighi europei, è poi una serie
di previsioni dei regolamenti contenute nei capi XXVIII r.C. e XVIII r.S. Le commissioni possono in particolare audire membri della Commissione
europea e del Parlamento europeo; possono esaminare le sentenze della Corte di giustizia («più rilevanti», precisa il regolamento del Senato) e
votare un «documento» (alla Camera) o una «risoluzione» (al Senato) per esprimere la propria valutazione sul seguito da dare a queste pronunce.
Attraverso l'uso costante e regolare di tali strumenti passa l'organizzazione del dibattito nelle due Camere, le quali, in questa prospettiva, hanno - come quasi tutti i Parlamenti dell'Unione - un loro (piccolo) ufficio a Bruxelles, ospitato dal Parlamento europeo. È proprio lo sviluppo di contatti più stretti fra parlamentari europei, commissari e parlamentari nazionali a essere la via più efficace per quella integrazione tra le rappresentanze che la dimensione sovranazionale di tutte le grandi questioni politiche oggi richiede. La legge n. 234 del 2012 ha arricchito questo strumentario a partire dall'esplicita menzione dell'attività di questi uffici di Camera e Senato a Bruxelles, che devono ricevere dalla Rappresentanza permanente d'Italia presso l'Unione Europea una piena «assistenza documentale e informativa» (art. 3, comma 3).
Le Camere poi devono essere informate preventivamente delle designazioni, da parte del Governo, dei membri italiani di istituzioni dell'Unione (della Commissione europea, della Corte di giustizia, della Corte dei conti, del comitato economico e sociale, del comitato delle Regioni, del Consiglio di amministrazione della Banca europea per gli investimenti, BEI, delle varie agenzie dell'Unione Europea); e l'informativa deve dare conto delle motivazioni della scelta e del curriculum (art. 17). Non si prevede un dibattito, né un parere, né tanto meno un voto (anche per non indebolire le candidature italiane ancora in itinere); le commissioni però - una volta assunte dai designati le funzioni - possono audirli (probabilmente usando in via interpretativa la procedura prevista dai due regolamenti per le audizioni dei membri della Commissione europea)
Ma soprattutto - anche in relazione all'esame della legge europea - la legge n. 234 del 2012 introduce (agli artt. 14 e 15) una diffusa disciplina per garantire alle Camere la possibilità di controllare in modo sistematico, sin dal loro inizio, tutte le procedure di infrazione avviate dalla Commissione europea contro l'Italia, procedure che possono portare a condanne al pagamento di notevoli sanzioni pecuniarie [Esposito 2013; Rivosecchi 2013; Albanesi 2018].

***
**NOTE**

¹ Il Consiglio europeo di Laeken del 2001, nel fissarne il mandato, decise, per la Convenzione europea (sul modello della Convenzione che aveva elaborato la carta di Nizza), che la metà dei componenti della Convenzione fosse costituita da rappresentanti dei Parlamenti nazionali, segnatamente due per ciascun Parlamento di ogni Stato membro, così da garantire da un lato una rappresentanza delle due Camere nei Paesi bicamerali e dall’altro una rappresentanza di maggioranza e opposizione. Di queste esigenze nulla espressamente dice il trattato (che pure ha cristallizzato il metodo della Convenzione) e nulla nemmeno disse la citata decisione del Consiglio europeo di Laeken. Così, se gran parte dei Parlamenti si orientò, come quello italiano, per designare un rappresentante della maggioranza e uno dell’opposizione, ciascuno appartenente a una Camera diversa (e scelti in Italia dai Presidenti di ciascun ramo del Parlamento), alcuni Paesi invece salvaguardarono un’esigenza, ma trascurarono l’altra. Ad esempio la Francia, dopo le elezioni che intervennero nella prima fase dei lavori della Convenzione, vide il suo Parlamento rappresentato da un deputato e un senatore, entrambi Presidenti della commissione affari europei delle due Assemblee, entrambi appartenenti alla maggioranza di governo. Il Regno Unito era invece rappresentato da due membri della sola Camera dei comuni; alla Camera dei Lord appartenevano invece entrambi i supplenti.

² Questa materia è regolata variamente nei Paesi dell’Unione Europea. In Germania, ad esempio, il Tribunale costituzionale tedesco ha sostanzialmente equiparato tutte le clausole evolutive a vere e proprie modifiche dei trattati; conseguentemente ha prescritto che l’autorizzazione parlamentare di gran parte delle clausole evolutive previste dal trattato debba essere data con legge (spesso una legge che richiede quorum deliberativi assimilabili a quelli necessari per la revisione costituzionale). La previa adozione di una legge costituzionale in Germania è addirittura prevista come condizione insuperabile per l’espressione da parte del rappresentante tedesco di un voto favorevole in merito all’uso della cosiddetta clausola di flessibilità (art. 352 TFUE), che consente al Consiglio, deliberando all’unanimità su proposta della commissione e previa approvazione del Parlamento europeo, di adottare le disposizioni appropriate ove un’azione dell’Unione appare necessaria per realizzare uno degli obiettivi previsti dai trattati, senza che questi ultimi abbiano definito i poteri di azione richiesti a tal fine. Queste previsioni introdotte nell’ordinamento tedesco hanno reso sostanzialmente impraticabili le clausole evolutive presenti nei trattati. Anche per questo i più recenti progressi del processo di integrazione europea sono avvenuti (in materia di *governance* economica dell’Unione) attraverso revisioni puntuali dei trattati o, in mancanza di unanimità, attraverso l’adozione di trattati al di fuori del quadro istituzionale dell’Unione (come ad esempio il *Fiscal compact*).

³ I numeri sono eloquenti: nella XIV Legislatura la Camera aveva esaminato 11 progetti di atti normativi o altri documenti comunitari; nella XV, in soli due anni, 9 progetti o documenti; nella XVI la Camera ha esaminato 174 progetti di atti ai sensi dell’art. 127 r.C. e ha approvato 4 pareri motivati nell’ambito della procedura per la verifica del rispetto del principio di sussidiarietà; il Senato ha esaminato 278 progetti di atti e ha approvato 5 pareri motivati. Nella XVII Legislatura la Camera ha esaminato 125 progetti di atti, senza approvare alcun parere motivato; il Senato ne ha esaminati 309, approvando 6 pareri motivati.

⁴ Il flusso di documenti che settimanalmente arriva dal Governo è oggetto, per una prassi che si è consolidata nelle due Camere dalla XVI Legislatura (dopo un’esperienza pilota al Senato nella XV), di un preventivo esame di appositi «comitati per la fase ascendente», costituiti all’interno delle commissioni Politiche dell’Unione Europea, i quali, replicando per certi versi le esperienze dei Paesi nordici, sono presieduti da esponenti dell’opposizione. Il comitato svolge, in particolare al Senato, quel ruolo di selezione dei documenti più rilevanti per la cui efficacia è tuttavia indispensabile un’incisiva azione informativa del Governo, che ha il vero polso dello stato delle negoziazioni a Bruxelles.

⁵ Come si è accennato, in alcune esperienze (in Danimarca e in Finlandia) questi indirizzi sono dei veri e propri mandati vincolanti: il Governo, cioè, non può impegnare la volontà dello Stato nelle sedi europee senza avere preventivamente il mandato parlamentare. Mandati che, per essere tempestivi e seguire le dinamiche labirintiche del processo negoziale europeo, devono essere formulati con estrema rapidità; a volte è sufficiente una telefonata del rappresentante del Governo che si trova al tavolo del negoziato al Presidente della commissione affari europei. Ma in quei Paesi il Parlamento è monocamerale e tutta l’attività di partecipazione alla «fase ascendente» è concentrata nella commissione per gli affari europei che, non a caso, in Finlandia si chiama «Grande commissione» e in Danimarca è dagli addetti ai lavori chiamata «Mini-Folketing». In quelle esperienze la definizione della posizione nazionale nei consessi europei è pienamente parlamentarizzata, e su di essa si determinano accordi trasversali strutturati tra maggioranza e opposizione, che sono una parte essenziale della Costituzione vivente di quei Paesi. In virtù di questi accordi la Presidenza della commissione affari europei è per prassi assegnata a esponenti di rilievo dell’opposizione.

⁶ La procedura di esame degli atti preparatori della normativa europea è, secondo i regolamenti, una procedura che si svolge tutta in commissione. Ma non si può escludere che l’Assemblea, utilizzando gli ordinari strumenti di indirizzo (mozioni o risoluzioni), decida, secondo la sua programmazione, di trattare direttamente il tema. È quel che è accaduto, ad esempio, in occasione dell’esame del settimo programma quadro sulla ricerca, sul quale l’aula del Senato, alla presenza del ministro, ha votato delle risoluzioni che contenevano un vero e proprio mandato, all’immediato ridosso della riunione del Consiglio dei ministri che ha approvato questo programma [Di Cesare 2006].

⁷ Un parere della giunta per il regolamento della Camera del 6 ottobre del 2009 ha precisato che sia il Presidente della Camera a comunicare al Governo l’inizio dell’esame parlamentare di un progetto di atto, ai fini dell’apposizione della riserva di esame parlamentare su richiesta del Presidente della commissione competente per materia. Questa riserva (vigente la legge n. 11 del 2005) sarebbe dovuta scattare automaticamente, nell’intenzione del legislatore, con l’inizio dell’esame parlamentare del progetto di atto normativo [Gambale 2006]. La difficile attuazione di questa previsione ha indotto il legislatore a eliminare questo automatismo, prevedendo l’apposizione della riserva solo nel caso di espressa richiesta parlamentare.

⁸ Nel corso della XVI Legislatura il ministro degli Affari esteri (durante il Governo Berlusconi) e quindi (a partire dal Governo Monti) il ministro degli Affari europei hanno regolarmente riferito di fronte alle commissioni riunite esteri e politiche dell’Unione Europea (in alcuni casi riunite insieme ad altre commissioni competenti in base ai temi all’ordine del giorno) di Camera e Senato. Nella fase finale della legislatura, in occasione di Consigli europei di particolare importanza, è stato lo stesso Presidente del Consiglio a rendere comunicazioni all’aula della Camera e del Senato che, in relazione a cruciali decisioni da prendere nelle sedi europee (ad esempio l’adesione al cosiddetto *Fiscal compact* nel gennaio 2012), hanno approvato risoluzioni a conclusione del dibattito. Questa prassi è stata quindi oggetto di una previsione della legge che regola la partecipazione dell’Italia alla formazione e all’attuazione della normativa e delle politiche dell’Unione Europea (articolo 4 della legge n. 234 del 2012). Così, nel corso della XVII Legislatura, il Presidente del Consiglio ha sistematicamente reso comunicazioni alle Camere prima dello svolgimento delle riunioni del Consiglio europeo; dibattiti che si sono generalmente conclusi con l’approvazione di risoluzioni.

⁹ La *«legge comunitaria»* conteneva anche le disposizioni necessarie a dare attuazione a sentenze della Corte di giustizia che avessero accertato incompatibilità di norme interne con norme dell’ordinamento comunitario, nonché le disposizioni necessarie per superare procedure di infrazione avviate dalla Commissione europea.

¹⁰ La XVI Legislatura si è addirittura chiusa con la decadenza dei disegni di legge comunitaria per il 2011 e per il 2012 il cui iter di approvazione per entrambi non si era concluso in tempo utile.

¹¹ Nella prassi della XVII Legislatura, i disegni di legge (europea e di delegazione europea) sono stati assegnati alternativamente in prima lettura, uno alla Camera e l’altro al Senato. Spesso, anche grazie a un lavoro istruttorio sostanzialmente concordato tra le Presidenze delle commissioni delle due Camere, senza che in seconda lettura il ramo del Parlamento investito modificasse il testo ricevuto dall’altra Camera, valorizzando così le potenzialità del bicameralismo paritario grazie a un’efficiente divisione del lavoro che ha permesso addirittura un risparmio di tempo, attraverso l’esame sostanzialmente contestuale da parte delle due Camere dei due distinti disegni di legge europea e di delegazione europea, approfonditi così contemporaneamente e parallelamente. Questo è avvenuto nella XVII Legislatura per l’approvazione di ben quattro disegni di legge di delegazione europea e altrettanti di legge europea; solo in due casi – la legge europea 2013 *bis* e la legge europea 2017 – vi è stata una *navette* esauritasi comunque dopo una terza lettura.

¹² Questo termine è fissato dalla legge n. 234 del 2012 (art. 29, comma 4) per la presentazione della sola *legge di delegazione europea*. Una legge di delegazione europea per il secondo semestre è pure possibile, dovendo in tal caso il relativo disegno di legge essere presentato dal Governo entro il 31 luglio (art. 29, comma 8).

¹³ Alla Camera, in applicazione del parere della giunta per il regolamento del 14 luglio 2010, l’esame della relazione programmatica del Governo è stato abbinato all’esame degli strumenti di programmazione legislativa dell’Unione Europea, che si svolge a partire dal 2000.